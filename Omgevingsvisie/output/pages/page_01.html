
<!DOCTYPE html
  PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html><head><meta http-equiv="content-type" content="text/html; charset=UTF-8"></meta><link rel="stylesheet" type="text/css" href="custom.css"></link><title>Inleiding en visie</title></head><body><section class="geen"><p class="heading_1" id="d3e62">Inleiding en visie</p><section class="geen"><p class="heading_2" id="d3e70">Inleiding</p><section class="geen"><p class="heading_3" id="d3e78">Omgevingsvisie: doel, reikwijdte en status</p><p class="afstand_na">Dit is de Omgevingsvisie 2016-2020 van de provincie Groningen. De Omgevingsvisie bevat de integrale lange termijnvisie van de provincie op de fysieke leefomgeving. De Omgevingsvisie komt in de plaats van het Provinciaal Omgevingsplan (POP). Deze Omgevingsvisie heeft betrekking op het grondgebied van de provincie Groningen en geldt voor een periode van vier jaar (2016-2020) en kan daarna eenmalig voor een periode van twee jaar worden verlengd. Na de inwerkingtreding van de Omgevingswet is het wellicht mogelijk dat deze termijn van vier jaar komt te vervallen.</p><p>Wij willen het aantrekkelijke woon- en leefklimaat in onze provincie verder verbeteren. Vanuit die invalshoek kijken wij naar de kansen die zich voordoen om hier met ons omgevingsbeleid een bijdrage aan te leveren. Het accent in ons beleid ligt op het benutten van de ontwikkelingsmogelijkheden, naast het beschermen van de karakteristieke bebouwde en onbebouwde elementen. Wij willen ruimte bieden voor ondernemerschap om in te spelen op de dynamische ontwikkelingen. Activiteiten lopen steeds meer door elkaar heen. Dat heeft gevolgen voor het ruimtegebruik. Functies, zoals bijvoorbeeld wonen en werken, zijn steeds minder van elkaar gescheiden.</p><p class="afstand_na">Door samenwerking met medeoverheden en andere partijen en het leveren van maatwerk willen wij onze doelen bereiken.</p><p class="afstand_na">Een belangrijk doel van de Omgevingsvisie is om op strategisch niveau samenhang aan te brengen in het beleid voor de fysieke leefomgeving. Daarom zijn in deze Omgevingsvisie zoveel mogelijk de visies op verschillende terreinen zoals ruimtelijke ontwikkeling, landschap en cultureel erfgoed, natuur, verkeer en vervoer, water, milieu en gebruik van natuurlijke hulpbronnen samengevoegd en inhoudelijk met elkaar verbonden. Er zijn ook onderdelen opgenomen van het provinciale beleid voor economie, energie en cultuur en welzijn, voor zover die gevolgen hebben voor de fysieke leefomgeving. In deze Omgevingsvisie hebben we al het provinciale beleid dat op een of andere manier raakt aan de fysieke leefomgeving geformuleerd en geordend in vijf samenhangende thema’s en elf provinciale ‘belangen’:</p><p class="tussenkop">Ruimte</p><ol class="nummering_1"><li><p>Ruimtelijke kwaliteit</p></li><li><p>Aantrekkelijk vestigingsklimaat</p></li><li><p>Ruimte voor duurzame energie</p></li><li><p>Vitale landbouw</p></li></ol><p class="tussenkop">Natuur en landschap</p><ol class="nummering_1"><li><p>Beschermen landschap en cultureel erfgoed</p></li><li><p>Vergroten biodiversiteit water</p></li></ol><p class="tussenkop">Water</p><ol class="nummering_1"><li><p>Waterveiligheid</p></li><li><p>Schoon en voldoende water</p></li></ol><p class="tussenkop">Mobiliteit</p><ol class="nummering_1"><li><p>Bereikbaarheid</p></li></ol><p class="tussenkop">Milieu</p><ol class="nummering_1"><li><p>Tegengaan milieuhinder</p></li><li><p class="afstand_na">Gebruik van de ondergrond</p></li></ol><p>De Omgevingsvisie bevat uitgangspunten en strategische keuzes en informeert onze bestuurlijke en maatschappelijke partners over onze ambities, verwachtingen en doelen op deze ‘belangen’. De Omgevingsvisie is zodoende een kaderstellend document voor de uitwerking van het beleid op deelterreinen door de provincie zelf en door gemeenten en waterschappen. Ook voor andere partijen (bedrijven) die iets willen dat invloed heeft op de fysieke leefomgeving, biedt de Omgevingsvisie houvast. Met ons omgevingsbeleid willen wij aansluiten bij maatschappelijke ontwikkelingen en hier samen met anderen aan werken. Wij willen met de Omgevingsvisie ruimte bieden en uitnodigen. Maar uit deze Omgevingsvisie vloeien ook richtlijnen en voorschriften voort, die zijn vastgelegd in de provinciale Omgevingsverordening. Hiermee laten we ons omgevingsbeleid (ruimtelijke ordening, water, mobiliteit en milieu) doorwerken in plannen van gemeenten en waterschappen.</p></section><section class="geen"><p class="heading_3" id="d3e236">Vertrouwen en samenwerking centraal</p><p>Wij stellen het begrip vertrouwen centraal in ons beleid voor de fysieke omgeving. Dat sluit goed aan bij de Wet op de ruimtelijke ordening en de in voorbereiding zijnde Omgevingswet.</p><p class="afstand_na">De huidige samenleving vraagt om een provinciale overheid die zorgvuldig kijkt naar de verschillende rollen die ze heeft en die vertrouwen schenkt aan inwoners, gemeenten, waterschappen, maatschappelijke organisaties en bedrijven. Vaak zullen zij uitstekend in staat zijn zelf richtinggevende beslissingen te nemen, en zal de provincie de rol hebben van de geïnteresseerde betrokkene aan de zijlijn of de facilitator die coacht en verbindt, maar niet de regie overneemt. Omdat wij werken vanuit vertrouwen hanteren wij een bestuursstijl waarin waarden als gezamenlijkheid, dienstbaarheid en transparantie een prominente plaats krijgen.</p><p class="afstand_na">Vertrouwen heeft in onze visie ook een andere plaats: de inwoners moeten er volledig op kunnen vertrouwen dat de provincie pal staat voor hun belangen, en problemen daadkrachtig te lijf gaat. Groningen staat de komende jaren voor zware opgaven, bijvoorbeeld rond de gaswinning en aardbevingen, de energietransitie, groei, krimp en leefbaarheid en de economische structuur en werkloosheid. Maar onze regio heeft ook veel mogelijkheden en kansen. Met een aantal sterke clusters, waartussen steeds meer samenwerking plaatsvindt liggen er mogelijkheden voor een duurzamere economie. Zo liggen er kansen en mogelijkheden voor het versnellen van de energietransitie en voor bijvoorbeeld de bedrijven in de bouwsector.</p><p class="afstand_na">Een open bestuursstijl op basis van vertrouwen en verantwoordelijkheid is ons uitgangspunt. Meer ruimte geven voor het oppakken van initiatieven en het benutten van kansen vanuit de samenleving. Wij willen dienstbaar zijn aan onze gemeenten, waterschappen, maatschappelijke organisaties en iedereen die in onze provincie woont of werkt.</p><p>Als provincie stellen wij kaders, maar daarbinnen is veel ruimte voor inbreng. Elkaar ruimte geven betekent op een andere manier met elkaar omgaan. Samen werken aan een vertrouwensband door inwoners of organisaties waar mogelijk in een vroeg stadium te betrekken bij ons beleid. De kaders worden gevormd door de vijf opgaven en de elf provinciale belangen. Die kunnen wij alleen realiseren door samenwerking met onze partners vanuit een open houding. Een open houding betekent als overheid ondersteunen, dienstbaar en consistent zijn waarbij provinciale kaders en bestuurskracht een vanzelfsprekendheid zijn. Een mooi Groningen bouw je immers samen.</p></section><section class="geen"><p class="heading_3" id="d3e263">Wettelijke grondslag</p><p>De wettelijke grondslag voor de Omgevingsvisie en de Omgevingsverordening wordt gevormd door de Wet ruimtelijke ordening, de Waterwet, de Planwet verkeer en vervoer en de Wet milieubeheer. Met de Omgevingsvisie 2016-2020 anticiperen wij op het nieuwe stelsel van het omgevingsrecht dat wordt vastgelegd in de Omgevingswet die naar verwachting in 2018 in werking zal treden.</p><section class="geen"><p class="heading_4" id="d3e277">Omgevingswet: integratie in één beleidsdocument</p><p class="afstand_na">De Wet ruimtelijke ordening, de Waterwet, de Planwet verkeer en vervoer en de Wet Milieubeheer delen verantwoordelijkheden en daarmee samenhangende bevoegdheden aan de verschillende overheidslagen toe en geven regels voor de toepassing van deze bevoegdheden. Omdat deze wetten, behalve een aantal inhoudelijke en procedurele eisen, geen beperkende formaliteiten voor de vormgeving van de verschillende beleidsdocumenten kennen, is het mogelijk om het ruimtelijk beleid, het waterbeleid, het verkeers-en vervoersbeleid en het milieubeleid volledig te integreren in één beleidsdocument, zoals een Omgevingsvisie in de zin van de nieuwe Omgevingswet. Wij preluderen met de Omgevingsvisie ook op de nieuwe Omgevingswet door uitdrukkelijk uit te gaan van provinciale belangen. Vanuit deze provinciale belangen, waar wij een taak en rol voor de provincie zien weggelegd, werken wij ons beleid uit. Provinciale belangen zijn onderwerpen waar de provincie in elk geval een belang en een rol heeft. In heel veel gevallen hebben andere partijen dat ook. Daarom vinden wij samenwerking in de uitvoering erg belangrijk.</p><p class="afstand_na">De Omgevingsvisie is een voor de provincie zelfbindend strategisch beleidsdocument. De bijbehorende Omgevingsverordening is deels kaderstellend voor gemeenten en waterschappen. Ook aan andere partijen (bedrijven) die iets willen wat invloed heeft op de fysieke leefomgeving, geeft de Omgevingsvisie aan hoe wij met bepaalde ontwikkelingen omgaan. Voor zover uit deze Omgevingsvisie concrete richtlijnen en voorschriften voortvloeien, worden die vastgelegd in de Omgevingsverordening, waarmee we ons omgevingsbeleid (ruimtelijke ordening, water, mobiliteit en milieu) laten doorwerken in de plannen van gemeenten en waterschappen.</p><p class="afstand_na">Op grond van de Europese Richtlijn voor de Strategische Milieubeoordeling, die is vertaald in de Wet milieubeheer, hebben wij voor bepaalde onderdelen van dit omgevingsplan een milieueffectrapportage op strategisch niveau (planMER) laten uitvoeren.</p><p>We hebben zoveel mogelijk rekening gehouden met actuele inzichten en plannen die op (inter)nationaal niveau gelden, zoals de Structuurvisie Infrastructuur en Ruimte van het Rijk en in noordelijk verband Noordervisie 2040, Gebiedsagenda en de RIS3. Verder is rekening gehouden met afspraken uit de Regiovisie Groningen-Assen, het Regiospecifiek Pakket Zuiderzeelijn en de Ontwikkelingsvisie Eemsdelta en de in ontwikkeling zijnde Structuurvisie Eemsmond-Delfzijl.</p></section></section><section class="geen"><p class="heading_3" id="d3e311">Instrumenten en rollen</p><section class="geen"><p class="heading_4" id="d3e319">Instrumenten</p><p>Om ons beleid uit te voeren, maken wij gebruik van verschillende instrumenten:</p><ul class="nummering_1"><li><p>bestuurlijke middelen (overleg, samenwerking, bestuurlijke afspraken, subsidies en kennisoverdracht);</p></li><li><p class="afstand_na">juridische middelen (Omgevingsverordening, Provinciaal inpassingsplan).</p></li></ul><p>In de praktijk worden de instrumenten meestal gecombineerd ingezet. Welke mix gekozen wordt, hangt af van de rol die we hebben en/of willen spelen in relatie tot andere betrokken overheden (gemeenten en waterschappen) en (markt)partijen en de effectiviteit en doelmatigheid van onze inzet.</p></section><section class="geen"><p class="heading_4" id="d3e358">Provinciale rollen</p><p class="afstand_na">De huidige samenleving vraagt om een provinciale overheid die zorgvuldig kijkt naar de verschillende rollen die ze heeft en die vertrouwen schenkt aan inwoners, gemeenten, waterschappen, maatschappelijke organisaties en bedrijven. Vaak zijn zij uitstekend in staat zelf richtinggevende beslissingen te nemen en zullen wij de rol hebben van geïnteresseerde betrokkene aan de zijlijn of van facilitator die coacht en verbindt, maar niet de regie overneemt. Bij dit werken vanuit vertrouwen hoort een bestuursstijl waarin waarden als samenwerking, dienstbaarheid en transparantie een prominente plaats krijgen.</p><p>De belangrijkste rollen voor ons zijn:</p><ul class="nummering_1"><li><p>loslaten;</p></li><li><p>faciliteren en stimuleren;</p></li><li><p>regisseren;</p></li><li><p class="afstand_na">reguleren.</p></li></ul><p class="afstand_na">Er bestaat niet één ideale of beste rol. Per situatie en per onderwerp bepalen wij én expliciteren wij welke rol wij voor onszelf zien weggelegd. De keuze voor een rol hangt onder meer af van de effectiviteit en doelmatigheid. Hieronder worden de verschillende rollen nader toegelicht.</p><p>De onderscheiden rollen sluiten aan bij de terminologie van de ‘overheidsparticpatietrap’ zoals die is te vinden in de adviezen ‘Vertrouwen op democratie’ en ‘Loslaten in vertrouwen’ van de Raad voor het openbaar bestuur. De strekking van deze adviezen is dat de overheid beter moet anticiperen op de horizontale verhoudingen in de publieke ruimte; dat wil zeggen meer samenwerken, meer op anderen vertrouwen en minder snel kiezen voor reguleren. Ook op deze manier kan de overheid adequaat sturing geven. Hieronder worden de vier rollen toegelicht.</p><p class="tussenkop">Loslaten</p><p>Loslaten doen we als we vinden dat we als provincie eigenlijk geen rol hebben, of zouden moeten hebben in de uitvoering van het betreffende beleid. We verwachten dat dit in de toekomst steeds meer het geval zal zijn. Dit heeft te maken met veranderende opvattingen over de rol van de provincie, met name in de relatie tot die van gemeenten en waterschappen. Wij vinden dat ‘loslaten’ aan de orde is als de andere partij (gemeente of waterschap) het onderwerp ‘vastpakt’. Loslaten heeft als doel het beleid op het niveau te laten uitvoeren waar het thuishoort. We moeten er samen voor waken dat het niet leidt tot bijvoorbeeld versnippering van het beleid, met ongewenste uitkomsten.</p><p class="tussenkop">Faciliteren/stimuleren</p><p>Wij kiezen voor faciliteren/stimuleren als het vooral andere partijen (overheden, maatschappelijke organisaties, bedrijven) zijn die de realisatie van onze ambities en doelen dichterbij brengen. Faciliteren en ondersteunen kan met (stimulerings)subsidie, kennisoverdracht, deskundig advies of praktische en organisatorische ondersteuning. Een voorbeeld is de provinciale subsidieregeling ‘Reserve leefbaarheid krimpgebieden’ voor vernieuwende projecten van bewonersgroepen die een positief effect hebben op leefbaarheid, mobiliteit, werkgelegenheid, zorg, welzijn of onderwijs in de gebieden waar sprake is van bevolkingskrimp. Ook de inzet van het ´Gronings gereedschap´ is een succesvolle werkwijze waarin we op gebiedsniveau samen met anderen de juiste instrumenten en aanpak kiezen.</p><p class="tussenkop">Regisseren</p><p class="afstand_na">Wij kiezen voor regisseren als andere partijen ook een rol hebben en als het effectief en doelmatig is dat wij de regie nemen. Op het bovengemeentelijke en (inter)regionale niveau hebben wij een verbindende en regisserende rol voor de fysieke leefomgeving. Bovengemeentelijk zien wij onder meer wanneer er sprake is van concurrentie tussen gemeenten of NIMBY: besluiten waarvan iedereen liever heeft dat die in een andere gemeente landen. Wij vervullen de regierol ook op verzoek van gemeenten.</p><p class="afstand_na">In dat kader dragen wij er bijvoorbeeld zorg voor dat gemeenten elkaar niet beconcurreren met een overaanbod van woningbouwlocaties en bedrijventerreinen. Wij ondersteunen het proces om samen met gemeenten te komen tot afspraken, vanuit de regisserende en faciliterende rol. De provincie kan zich bedienen van bestuurlijke en/of juridische instrumenten. Zo werken wij bijvoorbeeld in de Regio GroningenAssen bestuurlijk samen met gemeenten en de provincie Drenthe op het gebied van de verdelingsvraagstukken voor de woningbouw en bedrijventerreinen.</p><p>De regierol kan ook vereisen dat bevoegdheid van de gemeenten om bestemmingsplannen vast te stellen wordt ingekaderd. Grondslag van de Wet ruimtelijke ordening is dat iedere bestuurslaag zijn belangen en omgevingsbeleid formuleert en kan borgen. Provinciale Staten beschikken over de bevoegdheid om de doorwerking van het provinciaal omgevingsbeleid naar het gemeentelijke niveau te borgen door algemene instructieregels te geven over de inhoud van of toelichting op bestemmingsplannen. Het gaat daarbij om ruimtelijke belangen die door hun aard en schaal een zodanige afweging vergen dat de effecten van de besluitvorming het gemeentelijke belang overstijgen.</p><p class="tussenkop">Reguleren</p><p class="afstand_na">Reguleren door wet- en regelgeving is het zwaarste instrument dat wij kunnen inzetten. In het verlengde hiervan moeten en kunnen wij regels handhaven en overtredingen sanctioneren.</p><p class="afstand_na">Wij hebben van oudsher een belangrijke rol bij het beschermen van kwaliteiten van de fysieke omgeving, die de gemeentegrenzen overstijgen. Te denken valt daarbij aan het beschermen van de ruimtelijke functie en de kernkarakteristieken van het landelijk gebied en cultureel erfgoed. Deze belangen kunnen worden beschermd door ongewenste ruimtelijke functies of activiteiten te weren dan wel de locatie en schaalgrootte van functies die in het gebied thuishoren af te stemmen op de omgeving en andere relevante belangen.</p><p>De Omgevingsverordening is het instrument dat wij inzetten voor de regulerende rol. Flankerend daaraan kunnen bestuursovereenkomsten met gemeenten worden gesloten waarin afspraken worden vastgelegd over de wijze waarop bepaalde ontwikkelingen in het bestemmingsplan mogelijk worden gemaakt en de wijze waarop het besluitvormingsproces verloopt.</p><section class="geen"><p class="heading_5" id="d3e458">Doorwerking van het provinciaal omgevingsbeleid naar het gemeentelijke niveau</p><p>Op grond van de Wet ruimtelijke ordening hebben Provinciale Staten de bevoegdheid om een bestemmingsplan (in de wet inpassingsplannen genoemd) vast te stellen. Provinciale Staten kunnen alleen van deze bevoegdheid gebruik maken indien er sprake is van provinciale belangen. Het gaat dan bijvoorbeeld om een situatie waarin de totstandkoming van een bepaalde ruimtelijke ontwikkeling van zodanig (bovengemeentelijk) belang wordt geacht, dat de provincie de regie daarover van het begin af in handen wil hebben. Dit is bijvoorbeeld de aanleg van een provinciale wegverbinding of een project waarmee een provinciaal belang wordt gediend, zoals de realisering van een windenergiepark.</p><p class="tussenkop">Omgevingsverordening</p><p>Op grond van de Wet ruimtelijke ordening, de Waterwet en de Wet milieubeheer hebben Provinciale Staten bevoegdheden en verplichtingen om bij verordening regels te stellen. Wij leggen deze bevoegdheden en verplichtingen vast in één Omgevingsverordening voor de fysieke leefomgeving.</p></section></section></section><section class="geen"><p class="heading_3" id="d3e482">Inhoud en opbouw Omgevingsvisie</p><p>Zoals hiervoor al is aangegeven, bevat de Omgevingsvisie onze integrale visie en beleid op toekomstige fysieke leefomgeving. Na deze inleiding komen aan de orde:</p><p class="tussenkop">Hoofdstuk 2: Groningen in 2016</p><p>Als vertrekpunt schetsen we de situatie anno nu: Groningen 2016 (2.1). Na deze inhoudelijke schets wordt de provincie vanuit breder perspectief beschouwd (2.2).</p><p class="tussenkop">Hoofdstuk 3: Groningen in 2040</p><p>In hoofdstuk 3 kijken we ver vooruit. Ons beleid is gericht op een sterke en leefbare provincie. Met ruimte voor nieuwe economische activiteiten, en met behoud van wat we waardevol vinden en wat ons dierbaar is. Wat betekent dat concreet? Hoe ziet Groningen er uit als ons beleid succesvol is? Onze visie schetst een beeld van Groningen in 2040.</p><p class="tussenkop">Hoofdstuk 4: Van visie naar beleid en uitvoering</p><p>Vervolgens beschrijven we in hoofdstuk 4 hoe we een sterke en leefbare provincie willen blijven. Welke waarden we koesteren en welke hoofddoelen het vertrekpunt vormen voor ons beleid. Dit hoofdstuk geeft antwoord op de vraag: wat willen we bereiken? Het hoofdstuk koppelt onze belangrijke waarden en hoofddoelen aan onze provinciale belangen en ons beleid (deel B: beleid).</p><p class="tussenkop">Deel B: Opgaven</p><p>In de planperiode van deze Omgevingsvisie zien we zes bijzondere opgaven waar wij belangen zorgvuldig tegen elkaar moeten afwegen. In dit hoofdstuk beschrijven we deze opgaven en schetsen we onze uitgangspunten bij het afwegen van (mogelijk) conflicterende belangen.</p><p class="tussenkop">Deel C : Beleid in 11 provinciale belangen</p><p class="afstand_na">Dit hoofdstuk bevat de uitgangspunten, strategische keuzes en voorwaarden op de onderscheiden thema’s en ‘provinciale belangen’. We hebben dit uitgewerkt in beleid. Voor die onderdelen van het beleid die een directe koppeling hebben met een fysieke locatie of begrenzing, is dit op de kaart terug te vinden. Voor generiek beleid, dat wil zeggen dat van toepassing is op ons gehele grondgebied is dit niet het geval.</p><p>Bijlage 1: Verantwoording milieueffectrapport</p><p class="afstand_na">Voor de Omgevingsvisie is een plan-m.e.r.-procedure doorlopen. In bijlage 1 staat de verantwoording van de planMER Omgevingsvisie Groningen.</p><p>Bijlage 2: Kaarten Omgevingsvisie</p><p class="afstand_na">In bijlage 2 staat een overzicht van de kaarten die in de Omgevingsvisie zijn opgenomen.</p><p>Bijlage 3: Rollen en instrumenten</p><p>In bijlage 3 staat per opgave en per provinciaal belang een overzicht van onze rollen en instrumenten.</p></section></section><section class="geen"><p class="heading_2" id="d3e548">Groningen in 2016</p><section class="geen"><p class="heading_3" id="d3e556">Groningen 2016</p><p>In de Omgevingsbalans 2013 zijn de ontwikkelingen geschetst op het gebied van de fysieke leefomgeving in de periode 2007-2013. Ook zijn trends en verwachte ontwikkelingen aangegeven voor de planperiode van de Omgevingsvisie met een doorkijk naar 2030. De Omgevingsbalans beschrijft de relevante context en biedt het vertrekpunt voor ons beleid voor de fysieke leefomgeving.</p><p>Hieronder geven we een samenvatting van de belangrijkste thema’s en conclusies uit de Omgevingsbalans.</p><section class="geen"><p class="heading_4" id="d3e582">Gestage economische groei</p><p class="afstand_na">De vorige planperiode (2009-2015) kenmerkte zich als een periode van economische stagnatie. In onze provincie uitte zich dit onder meer in de realisatie van woningbouw en bedrijvenlocaties. Op veel plaatsen zijn nieuwbouwplannen mondjesmaat of ten dele niet ontwikkeld. Sinds 2014 komt de economie weer op gang. Wij verwachten voor de komende decennia een ander beeld: geringe groei en met een relatief sterke groei in en rondom de stad Groningen.</p><p>De ontwikkeling van bedrijventerreinen en met name de detailhandel blijft achter. Er lijkt voorlopig weinig vraag naar nieuwe vierkante meters: inbreiding, concentratie in centrumgebieden (detailhandel) en revitalisering (bedrijventerreinen) gaan door. Bij de detailhandel spelen ook schaalvergroting en branchevervaging en meer recent de opkomst van internet als verkoopkanaal een rol.</p></section><section class="geen"><p class="heading_4" id="d3e600">Groei en krimp</p><p class="afstand_na">Groningen is na Utrecht qua inwonertal de tweede groeistad van Nederland. Het inwonertal blijft doorgroeien. In de stad zijn veel bedrijven en voorzieningen geconcentreerd. Ook de mogelijkheden voor toerisme en recreatie zijn toegenomen. De stad heeft door deze ontwikkelingen een grote aantrekkingskracht. Dit stelt ook eisen aan de bereikbaarheid van de stad.</p><p>Daar staat tegenover dat de krimp zich door demografische en economische ontwikkelingen verder heeft doorgezet in bijna de gehele provincie en ook steeds dichter bij de stad Groningen komt. Niet overal is dit meteen een vraagstuk: op sommige plaatsen betekent krimp niet veel meer dan een beperkte terugloop in aantal inwoners en een beperkte concentratie van voorzieningen. Wij verwachten in het komend decennium dat dit beeld zich gestaag zal voortzetten. Dit heeft op sommige plaatsen forse consequenties voor de leefbaarheid, de beschikbaarheid van voorzieningen, maar ook voor de waarde van het vastgoed.</p></section><section class="geen"><p class="heading_4" id="d3e618">Mobiliteit</p><p>De druk op de stad Groningen neemt toe en daarmee ook de druk op de mobiliteit. De nadruk zal de komende jaren blijven liggen op het bereikbaar houden van de stad en op de verbindingen met de grote kernen. Tot 2020 worden veel infrastructurele projecten tegelijk uitgevoerd wat voor een langere periode overlast kan geven. Met veel andere projecten vanuit het Regiospecifiek Pakket in uitvoering zijn de grootste infrastructurele knelpunten opgelost of wordt hieraan gewerkt.</p></section><section class="geen"><p class="heading_4" id="d3e634">Milieu</p><p>De milieukwaliteit in onze provincie wordt langzaamaan beter. Bodemvervuilingen worden steeds meer opgelost en veel hinder wordt minder. De milieudruk van grote bedrijven neemt bijvoorbeeld snel af, maar bij sectoren als verkeer en landbouw gaat het wat langzamer.</p><p>De ruimtevraag die voortkomt uit de energietransitie neemt toe en daarmee ook de vraag naar goede ruimtelijke inpassing.</p></section><section class="geen"><p class="heading_4" id="d3e652">Aardbevingen</p><p>De aardbevingen als gevolg van gaswinning uit het Groningenveld hebben een grote negatieve impact op een deel van onze provincie. Jaarlijks doet zich een flink aantal aardbevingen voor, waarbij de voorspelling is dat deze in de toekomst zwaarder kunnen worden. In januari 2014 is een akkoord gesloten met het Rijk over de aanpak van de consequenties van de aardbevingen. Dit bestaat uit een financieel arrangement dat in ieder geval tot 2018 wordt ingezet en dient voor herstelwerkzaamheden en investeringen in de woningmarkt, leefbaarheid en economie. In februari 2015 zijn nog aanvullende afspraken gemaakt. Dat was nodig omdat in de loop van 2014 nieuwe problemen aan het licht kwamen op het gebied van onder andere bouwkundige versterking en de woningmarkt. Daarnaast is afgesproken dat er publieke regie moet komen op de versterking van woningen. Als gevolg hiervan is in juni 2015 de Nationaal Coördinator Groningen benoemd om een ‘Meerjarenprogramma aardbevingsbestendig en kansrijk Groningen’ op te stellen en toe te zien op de uitvoering hiervan, met als doel om de veiligheid en leefbaarheid in onze provincie te verbeteren.</p></section><section class="geen"><p class="heading_4" id="d3e667">Natuur, landschap, landbouw en water</p><p>Natuur is een kerntaak van de provincie. De provincie wil het natuurnetwerk (vroeger de Ecologische Hoofdstructuur) voltooien. De grootschalige openheid van het landschap neemt nog steeds geleidelijk af, waarbij de Waddenkust en het Oldambt het meest onder druk staan. Vanuit de landbouw is schaalvergroting gaande. Dit legt druk op natuur en landschap. De verwachting is dat dit door zal gaan de komende jaren. Vanuit waterveiligheid ligt de opgave in het op een zo natuurlijk mogelijke manier laten meegroeien van de kust met de zeespiegelstijging. De kustverdediging wordt aangepakt en met het Rijk (en Duitsland) werken wij aan een gezondere Eems-Dollard. Daarnaast veroorzaakt klimaatverandering ook wateroverlast in de winter en droogte in de zomer. Om wateroverlast te bestrijden en watertekorten te beperken moeten verdere maatregelen worden genomen.</p></section><section class="geen"><p class="heading_4" id="d3e682">Gemeentelijke herindeling</p><p class="afstand_na">Het traject van investeren in de bestuurskracht is na voorbereidende onderzoeken en consultaties met de presentatie van het rapport Grenzeloos Gunnen in 2013 gestart: de herindeling van de Groninger gemeenten. In de planperiode zal de herindeling van gemeenten vorm en betekenis krijgen. Gemeenten hebben hierin een grote verantwoordelijkheid. De opgeschaalde gemeenten zullen taken en verantwoordelijkheden kunnen dragen met een groter werkingsgebied.</p><p>Wij zijn met gemeenten in gesprek over de herindeling en de bijbehorende taken en rollen. Wij richten ons in deze Omgevingsvisie op strategische en gemeente overstijgende thema’s. Lokale vraagstukken horen bij gemeenten. Eenzelfde rolverdeling geldt ook ten aanzien van de waterschappen. Tussen gemeentegrens overstijgende en lokale vraagstukken zit een tussencategorie. Als er in die categorie vraagstukken zijn die concurrentie en/of NIMBY-effecten kennen, zien wij ook een rol voor onszelf.</p></section></section><section class="geen"><p class="heading_3" id="d3e710">Groningen in perspectief</p><div class="figuur rechts" style="width: 50%"><img class="figuur" src="../media/image1.jpg" alt="image1.jpg"></img><p class="bijschrift">Afbeelding 1: Groningen in perspectief</p></div><p>Alvorens inhoudelijk nader in te gaan op de uitgangspunten en kaders voor het beleid in de fysieke omgeving, is het zinvol die ‘fysieke omgeving’ nader te beschouwen. Dat doen we op verschillende niveaus. Het eerste niveau betreft Groningen vanuit internationaal en nationaal perspectief. Het tweede perspectief betreft onze provincie als onderdeel van NoordNederland en de Noord-Nederlandse samenwerking. Tot slot schetsen we onze provincie van binnenuit: het perspectief van zeven deelgebieden. Op al deze verschillende schaalniveaus spelen vraagstukken en ontwikkelingen die hun impact hebben op de ruimtelijke en economische keuzes die wij maken.</p><section class="geen"><p class="heading_4" id="d3e732">Groningen in Europa en Nederland</p><p class="afstand_na">De EU speelt een steeds grotere rol in ons beleid. Europees beleid werkt direct en indirect door op de provincie. Als het gaat om de beïnvloeding van Europees beleid trekken we veelal samen op met andere provincies in het IPO. In Noord-Nederlands verband werken we samen met de provincies Drenthe en Fryslân (SNN). Vanuit de Living Lab Noord-Nederland bieden we ruimte om projecten in onze regio te doen landen. Wij zien voor de komende jaren een blijvend belang van participatie in Europese projecten met name rondom grensoverschrijdende vraagstukken. We kijken hierbij naar regio’s met vergelijkbare vraagstukken om samen in Europees verband op te trekken.</p><p>Wij zullen samen met onze partners (waaronder bedrijfsleven en kennisinstellingen) actief de kansen die Europa biedt benutten. Wij zetten in op vertegenwoordiging in voor ons relevante bestuurlijke netwerken waaronder de netwerken rond de Waddenzee en het Noordzeegebied.</p><p class="afstand_na">Wij investeren waar nodig in nieuwe strategische Europese netwerken die van belang zijn voor de kansen en ontwikkelingen in onze provincie. De EU 2020-doelen (smart, green, inclusive) passen hier goed bij en zijn hierbij voor ons een belangrijk richtsnoer.</p><p class="afstand_na">Internationalisering en grensoverschrijdende samenwerking begint bij onze buren. Duitsland is zeer belangrijk voor de Nederlandse economie. Daarnaast is Niedersachsen en specifiek het Weser-Emsgebied een zeer logische samenwerkingspartner, onder meer op het gebied van de arbeidsmarkt, het onderwijs, energie, natuur en milieu, water, infrastructuur en vergrijzing. De samenwerking met Niedersachsen heeft zich de afgelopen jaren steeds verder verdiept. We hebben samen met Weser Ems een ´Strategie Nord´ opgesteld waarin wij toewerken naar één economische regio. Kennisinstellingen, bedrijven en overheden uit de grensoverschrijdende regio voeren veel projecten samen uit al dan niet in Interregverband. Onze focus is, naast Duitsland, gericht op Scandinavië en het Baltische gebied. De economische ontwikkelingen in de Baltische landen bieden mogelijkheden voor samenwerking, investeringen en marktuitbreiding. De Scandinavische landen bieden door hun hoge welvaart en kennisintensieve economie veel kansen voor samenwerking op het gebied van innovatieve ontwikkelingen.</p><p>Noord-Nederland is ook onderdeel van het Interreg Noordzeegebied. Groningen werkt ook daar op de voor ons belangrijke thema’s samen met landen rond de Noordzee. We exporteren onze ideeën en leren van andere regio’s. Voorbeelden zijn een gezamenlijke energiestrategie, afstemming van windenergie-initiatieven en het werken aan offshore infrastructuur op de schaal van dit gebied.</p><p class="afstand_na">Als grensoverschrijdende regio kunnen we ons sterker profileren in Brussel en kunnen we projecten doorontwikkelen voor Europese fondsen.</p><p>Met het Rijk hebben we een belangrijke relatie. De Structuurvisie Infrastructuur en Ruimte vindt zijn doorwerking in onze Omgevingsvisie. Met diverse ministeries werken we samen, dat kan zijn op programma- en projectniveau maar ook als het gaat om beleidsontwikkeling. Bij grote complexe vraagstukken als de aardbevingen, groei en krimp, het energievraagstuk en bereikbaarheid ligt er een gezamenlijke opgave. Op enkele onderdelen is en wordt beleid gedecentraliseerd (zoals natuur), op andere onderdelen werken we zeer nauw samen in het maken van plannen en het uitvoeren ervan. Het Deltaprogramma is hier een voorbeeld van. Recent is in onze provincie de Nationaal Coördinator Groningen gehuisvest. Dit is een gezamenlijke dienst van Rijk, provincie en twaalf gemeenten die werkt aan de aardbevingsproblematiek.</p></section><section class="geen"><p class="heading_4" id="d3e766">Groningen in Noord-Nederland</p><p>De drie Noordelijke provincies werken al decennia samen als bij het behartigen van de gezamenlijke belangen en het versterken van de (economische) kracht van het Noorden. Voor een belangrijk deel krijgt deze noordelijke samenwerking vorm in het Samenwerkingsverband Noord-Nederland (SNN). In de komende periode willen we de strategische samenwerking in Noord-Nederlands verband voortzetten. We zijn een zichtbare partner in de regio en hebben een helder profiel naar buiten. Voor onze provincie betekent dit onverminderd inzet op de thema’s energie, healthy ageing en agribusiness. Groningen ontwikkelt zich steeds sterker als de energie-economie.</p><section class="geen"><p class="heading_5" id="d3e780">Noordelijke Innovatie Agenda</p><p class="afstand_na">Inhoudelijk geven we als Noord-Nederland samen richting via de Noordelijke Innovatie Agenda (NIA). Deze NIA bestaat uit drie investeringslijnen: noordelijke oplossingen voor maatschappelijke opgaven, krachtig MKB en het vernieuwen van het innovatie-ecosysteem.</p><p>In de Noord-Nederlandse samenwerking zijn naast de NIA nog drie richtinggevende documenten opgesteld: Noordervisie 2040, RIS-3 en Landstad Noord-Nederland. Gezien de relatie met de Omgevingsvisie lichten wij deze hieronder ook kort toe.</p></section><section class="geen"><p class="heading_5" id="d3e810">Noordervisie2040 , Gebiedsagenda en Landstad Noord-Nederland</p><p>In Noordervisie2040, de ruimtelijk-economische visie voor het Noorden, wordt de gezamenlijke visie geïntroduceerd. Noordervisie2040 heeft een ondertitel die ook goed op ónze provincie van toepassing is: een aantrekkelijke leefomgeving, ruimte voor innovatie, bruisend van energie.</p><p>Kort gezegd agendeert Noordervisie2040 een aantal transities (voedsel, water, energie en landbouw) en kenschetst het Noorden als een aantrekkelijke leefomgeving, waar ruimte is om te leren experimenteren en waar we met de juiste fysieke en digitale verbindingen een belangrijke basis hebben voor een duurzame economische structuur. De stad Groningen heeft een centrale plaats hierin. Grote economische ontwikkelingen, een groeiende woningmarkt, bereikbaarheidsvraagstukken spelen in de stad en regio Groningen-Assen.</p><p class="afstand_na">De kustzones hebben vooral opgaven rondom de verbetering van de dijken en leefbaarheid. Als het gaat om infrastructuur liggen er opgaven bij alle modaliteiten: kanalen en sluizen, spoorverbindingen en wegen. Bij wegen gaat het om optimalisatie en vernieuwen van een aantal trajecten. De Eemsdelta is een economische groeiregio die tegelijk in een krimpgebied ligt. Hierdoor liggen hier ook veel verschillende opgaven (economie, krimp, natuur en bereikbaarheid).</p><p class="afstand_na">Noordervisie zet de opgaven om in een Strategische agenda 2020. Daarin zijn stakeholders en maatschappelijke organisaties uitgenodigd negen opgaven samen ter hand te nemen. Dit gaat onder meer over de human capital agenda, versterking van de bereikbaarheid, aanpak van krimp en groei en inspelen op de vier transities.</p><p>Noordervisie vormt het antwoord van Noord-Nederland op enerzijds grote mondiale vraagstukken:</p><ul class="nummering_1"><li><p>energietransitie;</p></li><li><p>watertransitie;</p></li><li><p>landbouw-/voedseltransitie;</p></li><li><p>gezondheid, demografie en welzijn, anderzijds gaat het in op vraagstukken die specifiek in onze regio spelen, zoals:</p></li><li><p>krimp;</p></li><li><p>bereikbaarheid;</p></li><li><p class="afstand_na">het opleidingsniveau en de aansluiting op de arbeidsmarkt.</p></li></ul><p>In de MIRT Gebiedsagenda wordt dit op de onderwerpen energie, economie en water verder verdiept en er is een uitvoeringsagenda geformuleerd. Dit heeft ook zijn weerslag gekregen in deze Omgevingsvisie.</p></section><section class="geen"><p class="heading_5" id="d3e929">RIS-3
                           </p><p>In de eveneens Noord-Nederlandse RIS-3 strategie staat de gedachte van de Living-Labs (experimenteergebied) centraal. Deze strategie is gericht op het ruimte bieden in onze regio voor praktijkontwikkelingen zoals het grootschalige Lifelines onderzoek.</p><p>Met de RIS-3 strategie profileert het Noorden zich als demonstratiegebied voor maatschappelijke vraagstukken. Het Noorden wil hiermee zowel innovatie stimuleren, werkgelegenheid aantrekken als vanuit de regio antwoorden genereren op de grote mondiale vraagstukken.</p></section><section class="geen"><p class="heading_5" id="d3e957">Landstad Noord-Nederland</p><p class="afstand_na">De gemeenten Emmen, Assen, Groningen en Leeuwarden, presenteren zich samen met de drie noordelijke provincies als ‘Landstad Noord-Nederland’, als input voor de (Rijks) Agenda Stad. Deze zeven sterke partners gaan voor groei en werk. Er komt een zware inzet op innovatie, op ontwikkeling van onze stedelijke en internationale netwerken en op verbetering van de noordelijke arbeidsmarkt.</p><p>Landstad Noord-Nederland beschrijft de kracht van de vier stedelijke dynamo’s Groningen, Assen, Leeuwarden en Emmen. Landstad kiest hierbij voor de strategische speerpunten:</p><ul class="nummering_1"><li><p>vitale steden: dynamo’s van bedrijvigheid en levendigheid;</p></li><li><p>human capital: zinvol participeren voor iedereen;</p></li><li><p class="afstand_na">groene energie en groene grondstoffen: duurzaam en smart innoveren.</p></li></ul><p class="afstand_na">Voor de stad Groningen staan met name de energietransitie, de binnenstedelijke bereikbaarheid, de digitale infrastructuur, de campusontwikkeling (via het netwerk kennissteden), de stedelijke vernieuwing, de gezonde stad en sociale innovatie centraal.</p><p>Groningen is de economische motor van Noord-Nederland en een internationale kennisstad van betekenis.</p><p class="afstand_na">Met grote aantallen studenten, jonge onderzoekers en een opvallend groot aantal startups is ze met recht ‘City of Talent’. De speerpunten energie, healthy ageing, ICT en de creatieve economie zijn gebaseerd op nadrukkelijk aanwezige economische dragers. De stad Groningen groeit en bloeit: het inwonertal van de jongste stad van Nederland groeit gestaag, de werkgelegenheid ontwikkelt zich positief. Als voorzieningencentrum voor een brede regio wordt de stad steeds belangrijker. Groningen plukt de vruchten van een ideale combinatie van werkgelegenheid, cultuur, historie, voorzieningen en leefklimaat. Daarmee is de stad een aantrekkelijke woon- en werkplek voor velen. De compactheid, de schaal en de aanwezigheid van rust, ruimte en het landschap buiten de stad zijn sterk aanvullende kwaliteiten. Stad en regio zijn onlosmakelijk met elkaar verweven.</p><p>Voor de samenwerking met andere stedelijke netwerken, binnen Nederland en internationaal, is de bereikbaarheid cruciaal. Daarom werken gemeente Groningen en wij verder aan een doorontwikkeling van het Stationsgebied, qua infrastructuur en invulling met nieuwe functies.</p><p>Ook werken wij nauw samen aan een verdere opwaardering en versnelling van de internationale spoorlijn Groningen-Leer waardoor een comfortabeler aanhaking plaatsvindt op het goede Duitse ICE-spoornetwerk. Ter versterking van de agglomeratiekracht is het belangrijk om grensbarrières te slechten. Juist in de regionale verbindingen over de grens zijn veel banen en arbeidskrachten over en weer te vinden. Deze zijn echter nu moeilijk bereikbaar doorheid, institutionele barrières, verschillen in wet- en regelgeving en (nu nog) gebrekkige verbindingen. Een betere koppeling van mogelijkheden op de arbeidsmarkt aan weerszijden van de grens (bijv. met de Emsachse) biedt volop kansen.</p></section><section class="geen"><p class="heading_5" id="d3e1021">Regio Groningen-Assen</p><p>Wij werken met de provincie Drenthe en 12 gemeenten samen in de Regio Groningen-Assen. De hoofddoelstelling voor de Regio Groningen-Assen is het benutten van economische kansen en behouden en versterken van gebiedskwaliteiten. Dit is vertaald in drie speerpunten, die de samenwerking in de regio inhoud geven en het profiel van de regio versterken:</p><ol class="nummering_1"><li><p>Het economisch kerngebied verder ontwikkelen.</p></li><li><p>De interne samenhang tussen steden en regio versterken.</p></li><li><p class="afstand_na">De kwaliteit van stad en land behouden en versterken.</p></li></ol><p>Wij hebben de Regio Groningen-Assen als opgave opgenomen in deze Omgevingsvisie.</p></section><section class="geen"><p class="heading_5" id="d3e1069">Openbaar vervoerbureau Groningen-Drenthe</p><p>In het Openbaar vervoerbureau werken wij samen met de provincie Drenthe en de gemeente Groningen. Ons doel is zoveel mogelijk mensen te stimuleren in de bus te stappen. Ook streven we ernaar dat onze reizigers tevreden zijn en blijven. Tegelijk zoekt het Openbaar vervoerbureau samen met zijn opdrachtgevers naar passende oplossingen voor de vervoervraagstukken en levert zo een bijdrage om de steden bereikbaar en het buitengebied ontsloten te houden.</p><p>In de opgaven Groei en krimp en Regio Groningen-Assen en het provinciaal belang Bereikbaarheid werken wij ons openbaarvervoerbeleid verder uit.</p></section></section><section class="geen"><p class="heading_4" id="d3e1088">Groningen in zeven deelgebieden</p><p>Onze provincie heeft een divers karakter. Regio’s verschillen qua ruimtelijke, sociale en economische dynamiek en zijn het resultaat van een samenspel van natuur en cultuur. Bewoning, landbouw, infrastructuur aanleg, waterbeheersing en energievoorziening hebben door de eeuwen heen het landschap gevormd en dat zal ook doorgaan in de toekomst. De verschillende regio’s kennen een eigen identiteit die te maken heeft met de ontstaansgeschiedenis en cultuurhistorie van een gebied. Wij kenschetsen onze provincie hieronder in zeven deelgebieden met een eigen karakter en een eigen dynamiek.</p><section class="geen"><p class="heading_5" id="d3e1102">1 Wierdenland en Waddengebied</p><p>Het deelgebied Wierdenland en Waddengebied wordt gekenmerkt door het wierdenlandschap met grote open ruimten waarin wierden(dorpen) liggen langs natuurlijke waterlopen in de kerngebieden en wierde(dorpe)n in reeksen samenvallen met oude kustlijnen. Het Waddengebied heeft een grootschalig open dijkenlandschap van parallelle dijken met boerderijreeksen langs slaperdijken.</p><p class="afstand_na">Het Nationaal Park Lauwersmeer, het Werelderfgoed Waddenzee en het Nationaal Landschap MiddagHumsterland zijn belangrijke gebieden voor de natuur en recreatie in onze provincie. Het gebied heeft een voornamelijk agrarisch karakter, met kleinschaliger landbouw langs het Reitdiep en in het MiddagHumsterland en grootschalige (voornamelijk) akkerbouw in de noordelijke kustpolders.</p><p>De Eemsdelta herbergt een haven en industriegebied van nationale betekenis. Het is één van de vijf sterkst groeiende regio’s van ons land. Sterke sectoren zijn de havengebonden bedrijvigheid, de chemie en de energiesector. De aanwezigheid van energie maakt het gebied ook aantrekkelijk voor datacentra. Appingedam en Delfzijl vervullen een centrumfunctie. Delfzijl is de snelst krimpende gemeente van Nederland en dat heeft grote gevolgen voor het wonen, het winkelen, de gezondheidszorg en allerlei andere voorzieningen. Wij werken samen met de gemeente aan een kwaliteitsimpuls voor het centrum. Daarnaast worden nieuwe perspectieven ontwikkeld op het gebied van recreatie en toerisme.</p><p class="afstand_na">In dit gebied liggen grote opgaven op het terrein van de waterveiligheid, ecologie, met name bij het wad en Eems-Dollard, de dalende bevolkingsaantallen en de aardbevingsproblematiek.</p><p>Samengevat zijn de opgaven om de industriële ontwikkelingen op een goede manier te verbinden met investeringen in de leefbaarheid, natuur en landschap en het Werelderfgoed Waddenzee te verbinden de achterliggende regio.</p></section><section class="geen"><p class="heading_5" id="d3e1129">2 Oldambt</p><p>Het deelgebied Oldambt wordt gekenmerkt door een groot contrast tussen de groene organisch gegroeide bebouwingslinten op de hoger gelegen glaciale ruggen en de grootschalige open Dollardpolders met een structuur van opeenvolgende (voormalige) slaperdijken en boerderijreeksen. Waar het open gebied zich met name als landbouwgebied kenmerkt, worden de zandgronden (glaciale ruggen) vooral als aantrekkelijk woongebied ervaren.</p><p>Winschoten is de centrumplaats van het Oldambt en de tweede koopstad in onze provincie. Een centrumplaats voor Oost-Groningen met een verzorgingsgebied van 80.000 inwoners. Wij werken samen met de gemeente Oldambt aan de versterking van het centrum van Winschoten.</p><p>In de Dollardpolders is ruimte voor grootschalige landbouw, maar niet voor verdere verdichting van het open landschap. Het waterbeheer is gericht op een optimale inrichting voor de landbouw. De kans op bodemdaling door veenoxidatie kan echter leiden tot noodzakelijke aanpassingen van het waterbeheer. Net als langs de noordkust is de kustverdediging hier van belang.</p><p>Het gebied heeft te maken met bevolkingsdaling en aardbevingen en daarmee samenhangend spelen er veel vraagstukken op het gebied van leefbaarheid. Er is sprake van veel leegstand en verval van karakteristieke boerderijen. Herbestemming hiervan is een belangrijke opgave. De bebouwingslinten zijn cultuurhistorisch waardevol. Dat biedt kansen voor toerisme en (water)recreatie (Blauwe Passage).</p><p>Een bijzondere ontwikkeling in dit gebied is Blauwestad. Blauwestad ontwikkelen wij om het gebied vanuit woningbouw, (water)toerisme en bedrijvigheid een impuls te geven. Het Oldambtmeer is het grootste meer van onze provincie en van belang voor de waterrecreatie.</p></section><section class="geen"><p class="heading_5" id="d3e1156">3 Zuidelijk Westerkwartier</p><p>Het deelgebied Zuidelijk Westerkwartier wordt gekenmerkt door een afwisseling van besloten zandruggen en open laaggelegen veengebieden. Het meest zuidelijke deel van het Zuidelijk Westerkwartier heeft een veenkoloniaal landschap. Het herstel van de houtsingelstructuur, de herbestemming van vrijkomende agrarische bebouwing en het vormgeven van collectief natuur- en landschapsbeheer zijn belangrijke opgaven voor dit gebied.</p><p>In de laagten vindt natuurontwikkeling plaats en worden in combinatie daarmee gebieden ingericht voor waterberging. Van oudsher kent dit gebied een relatief sterke samenhang tussen wonen en werken, met name in de oude linten. Dat is nog steeds het geval: het gebied heeft een kleinschalige, verbrede plattelandseconomie gericht op landbouw en recreatie en toerisme. De stille transformatie die in het landelijk gaande is, sluit hier op deze traditie aan: boerderijen worden steeds meer regulier bewoond en vormen huisvesting voor kleine bedrijfjes/zzp’ers. Het is een opgave het productie- en consumptielandschap in evenwicht te houden.</p><p>Leek en Zuidhorn vervullen een regionale functie in het Westerkwartier. Beide kernen bieden ruimte voor grootschaliger bedrijvigheid en hier zijn ook de belangrijkste concentraties van (winkel)voorzieningen te vinden. De uitstekende bereikbaarheid van Leek draagt in belangrijke mate bij aan de bovengemiddelde economische groei van Leek.</p></section><section class="geen"><p class="heading_5" id="d3e1178">4 Westerwolde</p><p>Het deelgebied Westerwolde wordt gekenmerkt door een esdorpenlandschap dat in een langgerekte zone langs de Westerwoldse Aa en de Ruiten Aa ligt en daaromheen een gebied met een jonger landschap van heideontginningen.</p><p>Belangrijke opgaven zijn natuurontwikkeling en herstel van het cultuurlandschap langs de Westerwoldse Aa en de Ruiten Aa en daarmee samenhangend de ‘vernatuurlijking’ van het watersysteem en de verdere ontwikkeling van toeristische en recreatieve mogelijkheden in het gebied. Recreatie, toerisme zijn samen met leefbaarheid als gevolg van krimp hier belangrijke opgaven. Ook de watervoorziening ten behoeve van de landbouw is een belangrijke opgave in dit gebied. Voor verbetering van de bereikbaarheid is het van belang dat het ongelijkvloers maken en (gedeeltelijk) verdubbelen van de N366 wordt voltooid.</p></section><section class="geen"><p class="heading_5" id="d3e1196">5 Veenkoloniën</p><p>Het deelgebied Veenkoloniën heeft een grootschalig open landschap met een rationele verkavelingsstructuur van kanalen en wijken. Landbouw is hier de hoofdfunctie en is daarmee beeldbepalend voor de inrichting. In het gebied is ruimte voor grootschalige landbouw en daarmee samenhangend heeft het gebied een grote wateropgave. Het dient meer eigen water vast te houden en de afhankelijkheid van het IJsselmeerwater te verminderen. De Veenkoloniën zien wij als het gebied waar de meeste ruimte is voor grootschalige agrarische ontwikkeling en waar ook internationaal gezien uitstekende vooruitzichten zijn voor de grootschalige productie en hoogwaardige verwerking en vermarkting van bijvoorbeeld zetmeel, suiker en zuivel. De opgave is dan ook om de Veenkoloniën te profileren en positioneren als innovatief landbouwgebied met een duurzame energie-, water- en klimaathuishouding richting biobased economy. Het agrarisch bedrijfsleven werkt met ondersteuning van de Agenda voor de Veenkoloniën met voortvarendheid aan deze opgave op basis van het Innovatieprogramma Landbouw Veenkoloniën 2014-2020.</p><p>Stadskanaal en Veendam aan de noordzijde en Emmen en ook Ter Apel aan de zuidzijde zijn stedelijke kernen met voor de regio belangrijke centrum- en verzorgende functies.</p></section><section class="geen"><p class="heading_5" id="d3e1214">6 Gorecht</p><p class="afstand_na">Het deelgebied Gorecht bestaat uit het parkachtig esdorpenlandschap van de Hondsrug, dat ingeklemd ligt tussen de open beekdalen van de Hunze en de Drentsche Aa. De stad Groningen met haar stevige groeiprognoses maakt onderdeel uit van dit landschappelijk waardevolle deelgebied. Het spanningsveld tussen de toenemende stedelijke druk en de kwaliteit van het buitengebied als aantrekkelijke leefomgeving is een belangrijk aandachtspunt. De ontwikkeling van natuur en het herstel van het beekdallandschap van de Drentsche Aa en de Hunze zijn daarmee belangrijke opgaven in het gebied.</p><p class="afstand_na">De stad Groningen groeit hard en heeft een belangrijke bovenregionale verzorgingsfunctie. Met een universiteit, zeer veel werkgelegenheid, met name in de publieke sector en zorg, is het de banenmotor van het Noorden. De concentratie van werk, opleidingen en voorzieningen zet zich door. Hierdoor ontstaat een toenemende afhankelijkheid van de stad met als gevolg dat het vervoer en de druk op de stedelijke voorzieningen toeneemt. Een belangrijke opgave is het verbeteren van de bereikbaarheid van de stad Groningen door een mix van fiets-, openbaar vervoer- en automaatregelen, ook in relatie met de gevolgen van krimp.</p><p>De stad Groningen en Hoogezand-Sappemeer vormen onderdeel van de stedelijke regio Groningen-Assen. Hoogezand-Sappemeer heeft ook een belangrijke werkgelegenheids- en woonfunctie. Naast de scheepswerven is er een aantal grote (internationale) technologisch hoogwaardige industriële bedrijven gevestigd.</p><p>Wij werken met de provincie Drenthe en 12 gemeenten samen in de Regio Groningen-Assen. De hoofddoelstelling voor de Regio Groningen-Assen is het benutten van economische kansen en behouden en versterken van gebiedskwaliteiten. Dit is vertaald in drie speerpunten, die de samenwerking in de regio inhoud geven en het profiel van de regio versterken:</p><ol class="nummering_1"><li><p>Het economisch kerngebied verder ontwikkelen.</p></li><li><p>De interne samenhang tussen steden en regio versterken.</p></li><li><p>De kwaliteit van stad en land behouden en versterken.</p></li></ol></section><section class="geen"><p class="heading_5" id="d3e1268">7 Centrale Woldgebied en Duurswold</p><p>In het deelgebied Centrale Woldgebied en Duurswold vinden we wegdorpenlandschappen. Het Centrale Woldgebied wordt voornamelijk gekenmerkt door grootschalig open landschap met reeksen boerderijen op huiswierden of inversieruggen. Dit gebied biedt mogelijkheden voor natuurcompensatie vanuit verstorende ontwikkelingen elders in onze provincie en biedt kansen voor toerisme en recreatie. Ook de ontwikkeling van (vaar)routes draagt bij aan het toeristisch/recreatief potentieel van dit gebied.</p><p>Het gebied heeft te maken met bevolkingsdaling en aardbevingen en daarmee samenhangend spelen er veel en grote vraagstukken op het gebied van leefbaarheid. In het gebied is ruimte voor grootschalige landbouw en daar is het waterbeheer ook op ingericht. De kans op bodemdaling door veenoxidatie kan echter leiden tot noodzakelijke aanpassingen van het waterbeheer. Verder is er ruimte voor de havenontwikkeling en verdere ontwikkeling van het grootschalig windpark bij Delfzijl.</p></section></section></section></section><section class="geen"><p class="heading_2" id="d3e1289">Visiedeel</p><p class="afstand_na">De Omgevingsvisie schetst de kaders voor het omgevingsbeleid voor de komende jaren. Met de Omgevingsvisie creëren wij de randvoorwaarden voor een sterke en leefbare provincie, waar we de ruimte geven aan nieuwe ontwikkelingen. We willen met deze visie versterken wat onze provincie uniek maakt.</p><p>In deze paragraaf schetsen we een beeld van de fysieke leefomgeving van Groningen in 2040. Met deze visie geven wij weer wat ons inspireert en geven wij aan hoe wij graag willen dat onze provincie zich ontwikkelt. Drie ontwikkelingen zien we hierin dominant voor de komende periode:</p><ul class="nummering_1"><li><p>Bevolkingsontwikkeling.</p></li><li><p>De digitale revolutie.</p></li><li><p class="afstand_na">De energietransitie.</p></li></ul><div class="figuur geen" style="width: 100%"><img class="figuur" src="../media/image2.jpg" alt="image2.jpg"></img><p class="bijschrift">Afbeelding 2: Groningen in 2040: Energetic region!</p></div><section class="geen"><p class="heading_3" id="d3e1344">Groei en krimp</p><p>In 2040 is het inwonertal van de stad Groningen gegroeid tot ruim 250.000 en staat de stad steevast in de landelijke top drie van groeisteden. Met groei in sectoren met veel samenwerking blijft de stad zich vernieuwen als innovatiecentrum van het Noorden. De stad als motor van de Noordelijke economie met een belangrijke aandrijving vanuit de Zernike campus hebben hierin een belangrijke rol. In 2040 is in de ring rondom de stad het niveau van wonen, werken en voorzieningen nog steeds aantrekkelijk voor mensen die net buiten de stad willen wonen. Verder aan de ‘randen’ van onze provincie fungeren steeds meer dorpen als woondorpen. Nog maar enkele centra bieden een bijna volledig voorzieningenniveau. Op alle andere plaatsen wordt dit met hulp op afstand of slim vervoer opgelost.</p><p class="afstand_na">‘Energetic’ gaat hier dus ook om het leefbaar en levendig houden van een dunner wordend gebied.</p><p>De reistijd naar de Randstad en Noord-Duitsland is afgenomen, maar de afstand is vooral mentaal kleiner geworden. Vooral de samenwerking met Niedersachsen is voor beide regio’s erg gunstig gebleken. Zowel de samenwerking tussen bedrijven als de bestuurlijke samenwerking heeft veel vruchten afgeworpen.</p><p class="afstand_na">De grensoverschrijdende samenwerking van de ROC’s op het gebied van techniek en zorg hebben gezorgd dat veel bedrijven over en weer mensen van over de grens hebben aangetrokken.</p><p>De grote economische clusters zoals de Eemsdelta transformeren langzaam naar clusters van duurzame energie, biochemie. Industriële symbiose is in onze provincie de wijze waarop industrie, chemie, landbouw en energie steeds beter samenwerken en elkaars reststromen benutten. Sensoren, big data en energie-innovaties hebben deze en andere sectoren behoorlijk veranderd. Of het nu gaat om de zorgbehoevende mens of het hoekje van de lupine-akker met weinig groei: er kan op afstand heel precies en op elk moment worden ingegrepen en bijgestuurd.</p></section><section class="geen"><p class="heading_3" id="d3e1380">Topregio duurzame energie</p><p class="afstand_na">De transitie naar duurzame energie is na het bereiken van 20% duurzame energie in onze regio in een versnelling terecht gekomen. Groningen is Europese topregio op het gebied van duurzame energie: Energetic region.</p><p>Opslag van energie is de sleutel naar een volledig duurzaam energiesysteem gebleken. Noord-Nederland heeft zijn rol als ‘opslag- en doorvoerhaven’ van energie verder uitgebouwd door te investeren in infrastructuur. Zonne- en windparken hebben een stempel op delen van ons landschap gedrukt. De energie-coöperaties, ondersteund vanuit lokale initiatieven zijn hierin meegegroeid en hebben een behoorlijk aandeel in de productie van stroom uit zonneparken en biomassa.</p><p class="afstand_na">Dit energielandschap is net als de transitie tijdelijk gebleken: een deel van de windparken wordt in rap tempo verplaatst naar zee.</p><p class="afstand_na">De woningbouwtransformatie naar energieneutrale huizen is al een groot deel op streek met name door de enorme stimulans uit het herstelprogramma aardbevingen. De problematiek in het gaswinningsgebied heeft als enorme aanjager gefungeerd om een nieuwe sector op te richten: energie-neutrale renovatie. De compensatiegelden voor de aardbevingen hebben Groningen in de jaren ‘20 en ‘30 versneld verduurzaamd en tegelijk heeft de bouwsector hier een uniek product kunnen (door)ontwikkelen. Die kennis wordt mede vanuit het Kenniscentrum Energy Academy Europe wereldwijd verspreid.</p><p>De Eemshaven is een belangrijke Europese offshore windenergiehaven en een belangrijk knooppunt voor transport van energie die op zee wordt opgewekt naar de eindverbruikers in Nederland en elders in Europa. In de Eemsdelta werken ruim 1.500 mensen in de offshore windsector waarbij een groot deel ook de Duitse parken onderhoudt. De aangelegde helihaven heeft die ontwikkelingen versneld. Enkele bedrijven die de omslag naar verduurzaming niet hebben gemaakt dreigen verplaatst te worden naar andere landen.</p></section><section class="geen"><p class="heading_3" id="d3e1407">Leefbaarheid</p><p>Leefbaarheid is een onderwerp dat op de politieke agenda is gebleven de afgelopen decennia. Werkloosheid, economische structuur en demografische krimp hebben voor grote uitdagingen gezorgd. Uitdagingen waar we steeds meer in zijn gaan samenwerken met andere landen die hier ook veel ervaring mee hebben. Technische oplossingen rondom ICT, healthy ageing en mobiliteit boden een deel van de oplossing. Ook het gezond ouder worden noemen we ‘energetic’: energieke ouderen die gezond en in beweging blijven en in aanleun- en kangoeroewoningen wonen. Er is met hulp van het Rijk en veel andere organisaties fors geïnvesteerd in de arbeidsmarkt en de grote sloop- en renovatieopgave om kernen leefbaar en voorzieningen bereikbaar te houden. De kernkarakteristieken van het landschap zijn hierbij versterkt. Een groot deel van het cultureel erfgoed heeft een passende bestemming gekregen, waardoor de economische dynamiek en de leefbaarheid zijn toegenomen. Door het gericht faciliteren en op sommige plekken investeren in onderwijs, arbeidsmarkt en het aantrekken van bedrijven die gebruik maken van laaggeschoolde arbeid, is de kloof tussen vraag en aanbod wat verkleind. Maar dit blijft voorlopig nog een zorgpunt.</p></section><section class="geen"><p class="heading_3" id="d3e1423">Digitale revolutie</p><p class="afstand_na">De digitale revolutie heeft afstanden steeds kleiner gemaakt. Van scheiding tussen wonen en werken is veel minder sprake en ook de harde scheiding tussen wonen, detailhandel, bedrijventerreinen en nieuwe vormen van bedrijfsgebouwen is verdwenen. Steeds meer kenniswerkers werken vanuit huis.</p><p class="afstand_na">In het aardbevingsgebied is de Eemshavenweg een belangrijk symbool geworden van het herstel. Naast energieneutrale woningen en een provinciedekkend glasvezelnet is deze weg hét icoon met de eerste succesvolle introductie van zelfrijdende duurzame auto’s en vrachtwagens van de stad Groningen naar de Eemshaven. We hebben zulke goede ervaringen met het voorkomen van ongelukken en congestie, dat we er in Den Haag sterk voor pleiten om meer vaart te maken met het invoeren van de Europese wetgeving.</p><p class="afstand_na">De datahotels in de Eemshaven in combinatie met het glasvezelnet zorgen er voor dat Groningen voorop blijft lopen in de belangrijkste vestigingsvoorwaarde voor bewoners en bedrijven: gigaspeed breedband internet. In combinatie met de succesvolle uitrol van een 5G pilot heeft dit er voor gezorgd dat onze provincie in de twee volgende generaties ook voorop is blijven lopen. De snel daaropvolgende volgende generaties mobiel dataverkeer hebben een impuls gegeven aan bedrijvigheid gelieerd aan de mobiele datasector.</p><p class="afstand_na">Met bodyscans voor kleding en 3D scans van het huis voor huisraad, zijn fysieke winkels vooral nog aanwezig voor het ervaren en beleven van producten. In de binnensteden draait het steeds meer om beleven en vrije tijdsbesteding. De vele try-out stores, waarin verschillende leveranciers hun producten alleen beschikbaar stellen voor het uitproberen, zijn een groot succes. Aankopen worden gedaan via internet, wat ook de distributie naar de winkels in de steden steeds meer overbodig maakt. Het wonen, werken en recreëren vindt steeds meer in de binnensteden plaats en deze mix van functies heeft de leegloop van centra tegengas kunnen bieden. Vooral op het terrein van energie zien we steeds meer coöperaties als bedrijfsmodel opkomen.</p><p>De digitalisering kent ook een keerzijde. Voor sommige mensen zijn afstanden juist groter door de afwezigheid van ´natuurlijke´ sociale contacten. Het sociaal isolement is een groot vraagstuk voor hen die niet actief meedraaien in het maatschappelijk verkeer. Dit bepaalt naast werkgelegenheid en zorg een groot deel van de sociale agenda van gemeenten.</p></section><section class="geen"><p class="heading_3" id="d3e1450">Onzichtbare landbouwtransitie</p><p>Landbouw lijkt van een afstandje bekeken een sector waar in 2040 weinig veranderd is. Nog steeds is dit de grootste gebruiker van onze ruimte met de beeldbepalende aanblik van akkers met aardappelen, bieten, graan, mais en koolzaad. Maar in het onzichtbare zitten de ontwikkelingen in de sector. Aan de voorkant betekent dit 24-uurs monitoring van gewassen door de brede toepassing van precisielandbouw, sensoren, ICT en drones voor gewasinventarisatie. Dit betekent ook minder bestrijdingsmiddelen en water: alleen daar waar nodig. Ook de biologische landbouw heeft met een gericht stimuleringsprogramma in onze provincie hiermee een grote slag gemaakt en kan aan de groeiende vraag blijven voldoen. Aan de achterkant betekent dit steeds meer specialisatie in eindproducten voor voedsel, pootgoed, chemie en energie. Er is steeds meer sprake van gesloten kringlopen en upcycling. Groningen blijft hierdoor meedraaien in de wereldtop van de steeds verder verbrede landbouw.</p></section><section class="geen"><p class="heading_3" id="d3e1465">Verandering van natuur en water</p><p>Waar in 2015 de eerste wolf nog streng werd gevolgd door de provincie, zijn in 2040 de twee noordelijke roedels in het Drents-Friese Wold en het Lauwersmeer min of meer geaccepteerd door het brede publiek. De voltooiing van het natuurnetwerk heeft geleid tot een grote toename van (groot) wild. Soorten zoals de grutto, grauwe gors, de das en de otter zijn ook in onze provincie weer aan het toenemen.</p><p class="afstand_na">De natuur, de verscheidenheid aan cultureel erfgoed en landschappen en de verbeterde infrastructuur heeft de recreatiesector verder geholpen. Het ruimtelijk beleid dat meer ontwikkelingen mogelijk maakte, heeft bijgedragen aan de verbeterde herkenbaarheid van het Groninger landschap. De Ruimte-voor-ruimte regeling heeft ervoor gezorgd dat tal van nieuwe (recreatieve) functies een kans hebben gekregen in het buitengebied. De handhaving en versterking van openheid, eigenheid, stilte en duisternis hebben bijgedragen aan de verbetering van de kwaliteiten en waarden van het Groninger landschap.</p><p>De Waddenzee is een rijke zee, waarin de voedselketen weer beter in evenwicht is gekomen. De Groningse zeedijken zijn versterkt in lijn met het Deltaprogramma. We zijn hierbij overgestapt op een benadering waarbij de risico’s in het achterland leidend zijn voor de maatregelen die genomen worden. De dijken voldoen daarmee aan de nieuwe veiligheidsnormen. De harde grenzen van land en water zijn op veel plaatsen verdwenen en hebben geleid tot zachtere overgangen met meer gecombineerde functies en andere landbouwvormen zoals zilte teelt. Nieuwe vormen van landbouw, natuur en recreatie hebben ruimte gekregen in de kustzone, waardoor deze aantrekkelijker en toegankelijker is geworden. Met nieuwe waterbuffers in verschillende combinaties (energie, recreatie en natuur) hebben we het zoet oppervlaktewater en grondwater beter afgestemd op de vraag en tegelijk de gebruiksfuncties. Onze regio is wat betreft zoet water meer zelfvoorzienend geworden. Alle regionale waterkeringen voldoen vanzelfsprekend aan de norm.</p></section><section class="geen"><p class="heading_3" id="d3e1486">En de aardbevingen…?</p><p>De aardbevingen zijn bijna gestopt. Na jarenlange monitoring is vanaf 2020 een winningsmodel ontwikkeld waarbij de aardgaswinning met sterk gereduceerde productie langzamer en gestaag kan doorgaan. De regio heeft met het compensatiepakket onder andere aardbevingsbestendige gebouwen gerealiseerd en geïnvesteerd in leefbaarheid en economische ontwikkeling. Met een provinciedekkende aanleg van snel internet en het realiseren van energieneutrale huizen is de vraag naar huizen in het gebied weer toegenomen. De additionele investeringen in leefbaarheid hebben de negatieve tendens, in combinatie met het wegnemen van de zorg van de bevingen, kunnen doen keren.</p></section></section><section class="geen"><p class="heading_2" id="d3e1502">Van visie naar uitvoering</p><div class="figuur rechts" style="width: 30%"><img class="figuur" src="../media/image3.jpg" alt="image3.jpg"></img><p class="bijschrift">Afbeelding 3: Duurzaamheid</p></div><p>Om vanuit de situatie anno 2016 (hoofdstuk 2) te werken aan het beeld van Groningen in 2040 (hoofdstuk 3) moet het beleid gericht zijn op realisering van de visie 2040. Wij kiezen voor duurzame ontwikkeling als vertrekpunt voor ons beleid en vullen dit in aan de hand van de waarden die wij koesteren en de hoofddoelen die wij nastreven. Met duurzame ontwikkeling als vertrekpunt willen wij bijdragen aan een leefbare provincie. Het gaat hierbij niet alleen om arbeidsomstandigheden, en gebruik maken van duurzame hulpbronnen, maar ook om innovatief te blijven. Invulling geven aan duurzaamheid doen wij samen met onze partners: ondernemers, onderwijs, maatschappelijke organisaties en de burger.</p><p>De waarden en doelen laten wij doorwerken in ons beleid (deel C). Wij hebben onze provinciale belangen gekoppeld aan de belangrijkste doelen en waarden. Hiermee geven we aan welke doelen en waarden bij een provinciaal belang als meest richtinggevend worden gezien.</p><section class="geen"><p class="heading_3" id="d3e1527">Waarden</p><p class="afstand_na">De Omgevingsvisie richt zich primair op de fysieke leefomgeving. Met ons beleid willen we onze provincie sterker en leefbaarder maken. Wij geven ruimte aan ontwikkelingen en (economische) activiteiten. Wij spelen hierbij in op (ruimtelijke) verschillen in dynamiek in onze provincie. Daarbij behouden en ontwikkelen we wat we belangrijk vinden en waaraan we gehecht zijn: de waarden die Groningen uniek maken en die we koesteren.</p><p class="afstand_na">Groningen is een provincie van uitersten. Vitale dorpen en gemeenschappen en levendige centrumplaatsen afgewisseld met plekken waar door krimp ook stevig wordt geherstructureerd. Een bruisende stad en een gaaf ommeland, werelderfgoed aan de rand van grote industriële complexen en sterke demografische groei en forse krimp binnen een half uur reizen van elkaar. Dit zijn stuk voor stuk tegenstellingen die onze provincie anno 2016 karakteriseren en uniek maken. Van oudsher koesteren we de openheid, eigenheid, stilte en duisternis in een groot deel van onze provincie. Ons landschap is in eeuwen ontstaan tot wat het nu is. We willen in ons beleid ruimte bieden voor nieuwe ontwikkelingen en tegelijkertijd het karakter van onze provincie versterken met behoud door ontwikkeling.</p><p>Kernwaarden van onze fysieke leefomgeving zijn karakteristiek, divers, schoon, stil. Dit resulteert ook in duisternis, ruim en open. Met ons beleid ontwikkelen, koesteren en beschermen we deze belangrijke waarden. Dit is met name ingebed in de domeinen natuur, landschap, milieu en ondergrond. Wij willen de parels van onze provincie ontwikkelen om deze ook door te kunnen geven aan volgende generaties. We vinden dat deze kwaliteiten in het bijzonder bij gebieden als het Lauwersmeer en de Waddenzee bescherming verdienen. Maar ook in gebieden waar meer ruimte is voor nieuwe (economische) ontwikkelingen, beschermen we de kernwaarden door steeds op zoek te gaan naar de goede balans tussen vernieuwing en behoud. Ontwikkeling en compensatie kunnen ons landschap en cultureel erfgoed een stap verder helpen. Die balans vinden we door te kiezen voor <span class="cursief">duurzaamheid.</span>
                     </p></section><section class="geen"><p class="heading_3" id="d3e1551">Hoofddoelen</p><p>Naast de hiervoor genoemde waarden handhaven we de twee hoofddoelen voor ons beleid voor de fysieke leefomgeving:</p><ul class="nummering_1"><li><p>een duurzame economische structuur: concurrerend, bereikbaar en toekomstbestendig;</p></li><li><p class="afstand_na">een duurzame, aantrekkelijke, leefbare en veilige leefomgeving in sterke steden en vitale dorpen, omgeven door een mooi landschap.</p></li></ul><p>Bij de uitvoering van beide doelen staat duurzame ontwikkeling centraal in ons handelen. Dit gaat om de economische, sociale en ecologische domeinen, waarbij gekeken wordt naar effecten zowel in het nu als in de toekomst. Het gaat daarom ook om begrippen als houdbaar, leefbaar en rechtvaardig. Ons beleid resulteert in een leefbare (people), aantrekkelijke en veilige (planet) en concurrerende en bereikbare (profit) provincie.</p><section class="geen"><p class="heading_4" id="d3e1589">Een duurzame economische structuur</p><p class="afstand_na">De keuzes die we maken in deze Omgevingsvisie scheppen randvoorwaarden voor een sterke en duurzame economische structuur. Met onze keuzes zorgen we dat de Groningse economie concurrerend, bereikbaar en toekomstbestendig blijft. Dit betekent onder meer het goed bereikbaar houden van de stad Groningen, de regionale kernen en de havengebieden. Dat betekent ook het bieden van ruimte voor bedrijven die zich willen (her)vestigen of uitbreiden. De traditionele harde grenzen tussen wonen, werken en recreëren worden in deze Omgevingsvisie losgelaten. Wij zetten in op toekomstbestendig beleid door de planologische keuzes, de ontwikkelruimte, de ecologische inpassing en de voorschriften op het gebied van milieu. Duurzame energie is één van onze speerpunten. Om die reden willen we de ontwikkeling van duurzame energie maximaal faciliteren.</p><p class="afstand_na">Vooraf investeren in de juiste fysieke randvoorwaarden kan de motor zijn om ontwikkelingen aan te jagen. Wij richten ons op innovatie en het creëren van banen in een aantal sterke noordelijke sectoren: energie, healthy ageing, biobased economy, big data, smart industry en water. Wij hebben een regierol en creëren ruimte en gunstige condities voor vestiging. Wij verleiden bedrijven en organisaties om zich langdurig aan Groningen te verbinden. Hiermee willen we een bijdrage leveren aan een belangrijk sociaal en economisch doel: het creëren van structurele werkgelegenheid. De EU 2020-doelen (smart, green, inclusive) zijn voor ons een belangrijk richtsnoer.</p><p>Het stimuleren van de economische ontwikkeling heeft soms ook een keerzijde: het milieu en landschap staan steeds meer onder druk. Dit is het meest zichtbaar in de Eemsdelta. Wij streven naar een optimale afstemming waarbij rekening wordt gehouden met diverse (soms uiteenlopende) belangen. Het platform ‘Ecologie en economie in balans’ is daarvan een goed voorbeeld. We hanteren ook een aantal vormen van compensatie voor de directe omgeving, wat kan bijdragen aan effectievere investeringen en in het creëren van draagvlak. Met ruimtelijke sturing en concentratie voorkomen we milieudruk en -hinder op plaatsen waar we die niet willen. Ook zetten wij op verschillende terreinen in op saldering waarbij we - als alle belangen goed zijn afgewogen- hinder en ongewenste effecten op de ene plaats compenseren op een andere plaats.</p></section><section class="geen"><p class="heading_4" id="d3e1610">Een duurzame leefomgeving in sterke steden en vitale dorpen</p><p class="afstand_na">Het zorg dragen voor een aantrekkelijke, veilige en leefbare provincie Groningen zit integraal vervlochten in ons milieu-, ruimtelijke ordenings-, water- en mobiliteitsbeleid. Duurzaam, aantrekkelijk, leefbaar en veilig zijn belangrijke doelen bij onze afwegingen en beleidskeuzes.</p><p class="afstand_na">Wij hanteren een ontwikkelingsgerichte wijze van werken. Dit doen wij bij economische ontwikkeling, maar ook bij het versterken en beschermen van ons landschap, cultureel erfgoed en de natuur. Dit doen we ook vanwege de beleefbaarheid en de positieve bijdrage die dit heeft op de leefomgeving.</p><p>Wij zetten in op dynamische sterke steden en inspirerende, vitale dorpen. We stimuleren dynamiek en geven ruimte aan ontwikkelingen. Wij differentiëren naar gebieden voor wat betreft de ontwikkelruimte.</p></section></section><section class="geen"><p class="heading_3" id="d3e1632">Koppeling waarden en doelen aan beleid: provinciale belangen</p><div class="figuur rechts" style="width: 50%"><img class="figuur" src="../media/image4.jpg" alt="image4.jpg"></img><p class="bijschrift">Afbeelding 4: Koppeling doelen, waarden en provinciale belangen</p></div><p>Een belangrijk doel van de Omgevingsvisie is om integraliteit en samenhang te brengen in het beleid voor de fysieke leefomgeving. Vooral op strategisch niveau is deze samenhang van belang. Daarom brengen wij in deze Omgevingsvisie de visies en doelen op verschillende terreinen samen en brengen we inhoudelijk verbinding aan. We brengen al het provinciale beleid van de fysieke leefomgeving in beeld en ordenen dit in vijf samenhangende thema’s en daaronder elf provinciale ‘belangen’:</p><p class="tussenkop">Ruimte</p><ol class="nummering_1"><li><p>Ruimtelijke kwaliteit</p></li><li><p>Aantrekkelijk vestigingsklimaat</p></li><li><p>Ruimte voor duurzame energie</p></li><li><p>Vitale landbouw</p></li></ol><p class="tussenkop">Natuur en landschap</p><ol class="nummering_1"><li><p>Beschermen landschap en cultureel erfgoed</p></li><li><p>Beschermen biodiversiteit</p></li></ol><p class="tussenkop">Water</p><ol class="nummering_1"><li><p>Waterveiligheid</p></li><li><p>Schoon en voldoende water</p></li></ol><p class="tussenkop">Mobiliteit</p><ol class="nummering_1"><li><p>Bereikbaarheid</p></li></ol><p class="tussenkop">Milieu</p><ol class="nummering_1"><li><p>Tegengaan milieuhinder</p></li><li><p class="afstand_na">Gebruik van de ondergrond</p></li></ol><p class="afstand_na">Wij werken ons beleid uit aan de hand van 11 provinciale belangen. Bij elk provinciaal belang geven we aan welke doelen en waarden we nastreven. Hiermee laten we zien dat er een evenwichtige afweging tussen de verschillende doelen en waarden is gemaakt in de uitwerking van dit beleid.</p><p>Als voorbeeld: bij het provinciaal belang 11: <span class="cursief">gebruik van de ondergrond</span> staan de doelen veiligheid, toekomstbestendigheid en leefbaarheid voorop. Dit zijn naar onze mening de logische bijbehorende doelen vanuit de problematiek rondom aardbevingen en bodemdaling. Namelijk het omgaan en omkeren van de nadelige gevolgen van <span class="vet">leefbaarheid</span> in onze provincie, maar ook de lange termijn onzekerheden rondom opslag van kernafval en ´fracken´ bij schaliegaswinning. Hierbij gaat het zowel om de <span class="vet">veiligheid</span> bij activiteiten op dit moment, maar ook de <span class="vet">toekomstbestendigheid</span> hiervan bij opslag van stoffen of injectie van chemicaliën bij gaswinning.</p><p class="afstand_na">Deze drie doelen vormen een belangrijk kader in de totstandkoming van ons beleid ten aanzien van gebruik van de ondergrond en de afwegingen die zijn gemaakt.</p><p class="afstand_na">In tabel 1 hebben we in beeld gebracht hoe alle waarden en hoofddoelen zijn gekoppeld aan de elf provinciale belangen. De elf provinciale belangen zijn in deel C uitgewerkt. Wat opvalt is dat het doel “toekomstbestendig” in alle provinciale belangen terugkomt. De reden hiervoor is dat Omgevingsvisie bij uitstek een plan is dat voor middellange termijn (2016-2020) richtinggevend is voor ons beleid voor de fysieke leefomgeving.</p><div class="figuur geen" style="width: 100%"><img class="figuur" src="../media/image5.jpg" alt="image5.jpg"></img><p class="bijschrift">Afbeelding 5: Provinciale belangen gekoppeld aan doelen en waarden</p></div></section><section class="geen"><p class="heading_3" id="d3e1819">Integraliteit</p><p>In de deel C: Beleid staat het beleid voor ruimte, water, mobiliteit en milieu in elf provinciale belangen beschreven. In een digitaal plan is het doel om zo exact mogelijk op de kaart het beleid weer te geven. Dit betekent dat je naarmate je dieper in de structuur afdaalt, de beschrijvingen gedetailleerder worden. Het beleidskader wordt vooral geschetst in de inleiding van de onderdelen en de bovenliggende paragrafen. Zo kent het provinciaal belang <span class="cursief">Ruimte voor duurzame energie</span> onder meer de volgende onderverdeling:</p><p>
                        <span class="cursief">13. Ruimte voor duurzame energie</span>
                     </p><p> <span class="cursief">13.2 Duurzame energie</span>
                     </p><p> <span class="cursief">13.2.3 windenergie op land</span>
                     </p><p> <span class="cursief">13.2.3.1 Concentratiegebieden grootschalige windenergie</span>
                     </p><p> <span class="cursief">13.2.3.1.1 Testlocaties windlocaties.</span>
                     </p><p class="afstand_na">De laatste twee categorieën (Concentratiegebieden en Testlocaties) zijn op de digitale kaart exact aangeduid, waarbij de testlocaties binnen het object concentratiegebieden vallen. Het voordeel van deze wijze van weergeven is dat heel exact op de kaart kan worden aangegeven welk beleid waar van toepassing is. Het nadeel is dat bij deze wijze van uitwerken op de laagste niveaus de integraliteit van het beleid niet meer zichtbaar is.</p><p class="afstand_na">Om die reden hebben wij - juist om te zorgen voor de gewenste integraliteit - op een andere manier de integraliteit zo goed mogelijk geborgd. In deze paragraaf geven wij onze visie op integraliteit. Daarnaast besteden wij op de volgende plaatsen expliciet aandacht aan het integrale karakter van ons omgevingsbeleid.</p><p class="tussenkop">1. Integraliteit in het visiedeel</p><p class="afstand_na">Wij hebben in dit eerste deel, onder andere bij de visie 2040 een samenhangend verhaal geschreven over onze provincie in de verre toekomst. Hierin hebben we voor verschillende onderwerpen een integraal beeld van onze provincie geschetst.</p><p class="tussenkop">Integrale opgaven</p><p>In deel B schetsen wij de vijf belangrijkste opgaven. Dit zijn deels thematische en deels gebiedsgerichte opgaven rondom de grootste ontwikkelkansen en vraagstukken in onze provincie. De opgaven zijn:</p><ul class="nummering_1"><li><p>Gaswinning;</p></li><li><p>Energyport;</p></li><li><p>Krimp en groei;</p></li><li><p>Regio Groningen-Assen;</p></li><li><p class="afstand_na">Waddengebied</p></li></ul><p class="afstand_na">Het zijn complexe opgaven die elkaar geografisch overlappen. Bij de opgaven vinden wij het belangrijk om duidelijkheid te geven over de wijze waarop wij de provinciale belangen afwegen. Daarom hebben wij per opgave aangegeven welke drie tot vier belangen bij de afweging van voorgenomen activiteiten het zwaarst wegen. Vanzelfsprekend worden ook de effecten op de andere belangen betrokken.</p><p class="tussenkop">3. Afwegingskader</p><p>Op de kaart ‘Afwegingskader’ hebben wij de drie tot vier provinciale belangen aangegeven die per opgave het zwaarst wegen. Wij willen hiermee de integraliteit in onze keuzen waarborgen: welke verschillende belangen in welke gebieden het zwaarst wegen. Zo is bijvoorbeeld langs de dijken waterveiligheid het meest dominante belang en in de Veenkoloniën staat ontwikkeling van de landbouw voorop.</p><p class="afstand_na">Per opgave staan meerdere belangen benoemd, die bij die betreffende opgave (en dus in dat gebied) relevant zijn. De volgorde is bewust gekozen en geeft de volgorde van de belangen aan.</p><p>Met dit afwegingskader geven wij dus op hoofdlijnen een weging aan onze provinciale belangen bij voorgenomen activiteiten.</p><p>In conflicterende situaties zullen verschillende belangen tegen elkaar moeten worden afgewogen. Afhankelijk van de omvang en de aard van de opgave(n) geven we andere prioriteiten aan de verschillende belangen. In sommige gebieden vallen verschillende opgaven samen, bijvoorbeeld in de Eemsdelta spelen vier opgaven (Gaswinning, Energyport, Groei en krimp en Waddenkust). Bij voorgenomen activiteiten in die gebieden is de belangenafweging nog complexer. De afweging beperkt zich in zo’n gebied niet tot één opgave. Er zal ook steeds moeten worden gekeken naar de gevolgen van een voorgenomen activiteit voor de andere opgaven die daar spelen.</p><p class="afstand_na">Het afwegingskader moet niet gezien worden als een lijst met ‘harde of uitsluitende criteria’, maar wil vooral richting geven aan de prioriteiten en samenhang in belangen (integraliteit). De gekozen begrenzingen van de vijf opgaven zijn indicatief en niet exact.</p><div class="figuur geen" style="width: 100%"><img class="figuur" src="../media/image6.jpg" alt="image6.jpg"></img><p class="bijschrift">Afbeelding 6: Afwegingskader</p></div><p class="tussenkop">4. Integraliteit in het beleid</p><p>In de inleidende hoofdstukken van deel C Beleid wordt de samenhang met andere relevante provinciale belangen aangegeven. We leggen hierbij steeds de relatie met onderwerpen die een rol spelen bij het maken van afweging op dit betreffende beleidsterrein. Zo worden bij ‘Vitale landbouw’ onder meer relaties met andere belangen en opgaven gelegd:</p><ul class="nummering_1"><li><p>Relaties met de gaswinning,</p></li><li><p>Relatie met aantrekkelijk vestigingsklimaat,</p></li><li><p>Relatie met beschermen landschap en cultureel erfgoed en ook</p></li><li><p>Relatie met waterveiligheid en</p></li><li><p class="afstand_na">Relatie met schoon en voldoende water.</p></li></ul><p>Hiermee geven we aan dat afwegingen op het terrein van landbouw vaak ook samenhangen of samen moeten lopen met de genoemde vijf belangen en opgaven.</p></section><section class="geen"><p class="heading_3" id="d3e2023">Uitvoeringsprogramma</p><p>De uitvoering van ons omgevingsbeleid is gekoppeld aan de provinciale begrotingscyclus. In de hoofdstukken van de onze begroting geven we voor de diverse onderdelen van deze Omgevingsvisie aan wat we willen bereiken en wanneer, welke activiteiten we uitvoeren en welke middelen ermee gemoeid zijn. Ook geven we in onze begroting jaarlijks een doorkijk naar de volgende vier jaren. Bij de uitvoering van fysieke projecten waarvoor wij initiatiefnemer zijn, betrekken wij de samenleving en streven wij naar maatschappelijke participatie.</p></section><section class="geen"><p class="heading_3" id="d3e2038">Up-to-date Omgevingsvisie</p><p>Deze Omgevingsvisie is meer dan voorheen een ‘levend document’. Wij hebben gekozen voor een digitaal plan als resultaat boven het maken van een papieren versie. Dit biedt de mogelijkheid om het plan actueel en up-to-date houden. Bij nieuw beleid of bij beleidsaanpassingen kiezen wij, indien dit ons beleid voor de fysieke leefomgeving raakt, voor een regelmatige actualisatie van de Omgevingsvisie (en of</p><p>Omgevingsverordening). Hierdoor is er altijd een up-to-date digitale Omgevingsvisie en -verordening.</p></section></section></section></body></html>